<document xml:lang="fkv" id="no_id"><header><title>Mooliplaanan 2017–2021 läpittekäyminen – paranusta kvääninkielen tilhaan</title><genre code="admin"/><author><unknown/></author><year>2023</year><wordcount>6715</wordcount><conversion_status type="standard"/><availability><license type="standard"/></availability><origFileName>regjering_mooliplaanan_läpittekäyminen.docx</origFileName><parallel_text xml:lang="nob" location="regjering_gjennomgang_av_malrettet_plan_norsk.docx"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Mooliplaanan 2017–2021</p>
<p>läpittekäyminen</p>
<p>– paranusta kvääninkielen tilhaan</p>
<p><em type="italic">1 Johatus </em></p>
<p>Kommunaali- ja läänidepartementti (KDD) oon vuen 2022 aikana käyny läpitte suunitelman</p>
<p><em type="italic">Mooliplaana 2017–2021 – paranusta kväänin kielen tilhaan. </em>Vaikka plaana-aika viralisesti </p>
<p>loppui vuen 2021 lopussa, plaanan toimet oon jatkunheet ja jatkuva jälkhiin plaana-aijanki.</p>
<p>Läpittekäymisen meininkinnä oon ette saisima ylitnäkymän siihen mitä kaiken kaikkihaan</p>
<p>plaana-aikana 2017–2022 oon sautettu, mitä plaanan toimia oon menossa, ja ette näkisimmä</p>
<p>minkälaisia aktiviteettia ja uusia ulostuloja oon siihen mihin tästä etheenkäsin oon tähelinen</p>
<p>panna voimaa. Kuitenkhaan tässä ei ole myötä erittäisten toimitten arvelua.</p>
<p>Tämä läpittekäyminen rajottuu pitkälti siihen mitä Mooliplaanassa oon myötä. Se oon</p>
<p>viimisten kuuen–seittemän vuen aikana kväänin kielen ja kulttuurin suhtheen tapahtunnu</p>
<p>paljon muutaki niitten toimitten lisäksi mitä plaanassa oon mainittu. Esimerkiksi Kieliraati oon</p>
<p>alkanu jakkaat vuotista Kväänin kielipalkintoa ihmisillet, organisasuuniilet ja muilet joukoilet</p>
<p>mikkä oon hommailheet eriliikaisen paljon kväänin kielen suojelun, sen eistämisen ja</p>
<p>etheenkäsin kehittämisen etheen. Kväänin kielen statuksen kansalisena minoriteettikielenä</p>
<p>oon kansa uuessa kielila’issa viralistettu, se oon tullu julkisessa tilassa näkyvämmäksi ja vuona 2022 oon perustettu Kvääniteatterin mikä oon essiintynny useassa paikassa ympärit</p>
<p>Norjan.</p>
<p>KDD oon eesvastauksessa plaanin läpittekäymisestä. Sen apuna tässä työssä oon ollu</p>
<p>Tietodepartementti (TD, ruijaksi KD), Kulttuuri- ja tasa-arvodepartementti (KTD, ruijaksi</p>
<p>KUD) ja Opetusdirektoraatti (Odir).</p>
<p>Referansijoukossa oon ollu myötä Ruijan Kvääniliiton, Kvääninuoritten, Kveeni Suomi Liiton,</p>
<p>Kveeni Suomi Opiskelijaverkoston, Kainun Institutin, Kväänin kielitingan ja UiT Norjan</p>
<p>arktisen universiteetin representanttia. Läpittekäymisen raami (mandaatti) löytyy</p>
<p>myötäpreivistä 1.</p>
<p>Kveeni Suomi Liitto (KSL) pittää tähelisenä ette suomen kirjakieltä eistethään Norjassa, ja</p>
<p>meinathaan ette se oon suomen kieli mikä oon kväänitten ja norjansuomalaisen minoriteetin</p>
<p>oma kieli.</p>
<p>Ko departementti pyysi organisasuunia myötä referansijoukkhoon, se painotti ette</p>
<p>Mooliplaanan teemana oon <em type="italic">kväänin kieli. </em>Se käypi selvästi ilmi kansa työn mandaatista, ja </p>
<p>staatinsekretäärit otethiin asian ylös referansijoukon ensimäisessä kokkouksessa. KSL oon</p>
<p>kuitenki käyttäny kokkouksia sen eistämisheen ette minoriteettikielisopimuksen jälkhiin</p>
<p>suomen kielen pitäis tunnustaat minoriteettikieleksi. Liitto oon kansa kirjottannu</p>
<p>departementillet usseita selvityksiä mikkä se halluis ette otettais myötä tähän raportthiin.</p>
<p>Tässä raportissa refereerathaanki muutampia liiton pääpunktia.</p>
<p><em type="italic">1.1 Plaanasta </em></p>
<p>Mooliplaana oli omassa lajissa ensimäinen, ja sen lanseerathiin vuen 2018 januaarikuussa.</p>
<p>Plaanassa oon myötä usseitten aloitten aktiviteettia ja toimia niin ko lastentarasta, koulua ja</p>
<p>korkeakoulaamista varten, määrärahhaa kväänin kieltä ja kulttuuria varten ja kväänin kielen</p>
<p>pithoon julkisessa tilassa. Se oon plaana-aikana itäny kansa muita toimia kväänin kieltä</p>
<p>varten, ja staatinbudsetin kväänin kielen ja kulttuurin määrärahaposti oon sen aikana kasunu</p>
<p>nuin 6 miljoonalla kruunula. Vuona 2023 posti oon 10,923 miljoonaa kruunua.</p>
<p>Departementti oornas vuona 2016 kokkouksen mieninkinnä ette saatais framilet kväänin</p>
<p>kielitoimiehotuksia, ja siinä useat osanottajat esitethiin toivomuksen omasta toimiplaanasta</p>
<p>kväänin kieltä varten. Konferensissa oli myötä eri organisasuunitten, kvääni-institusuunitten</p>
<p>ja esivalloiten representanttia. Vielä Euroopparaa’in eksperttikomiteeki sanoi ette pitäis</p>
<p>laittaat kväänin kielelet plaanan ko se tarkasteli Norjan 6. raporttia minoriteettisopimuksen</p>
<p>totteutumisen ympärit.</p>
<p>Työ kväänin kielen oman plaanan kansa alkoi 2017, ja siihen ḱuttuthiin kväänitten ja</p>
<p>norjansuomalaisten organisasuunitten representanttia, ja kansa yhen representantin Kainun</p>
<p>Institutista ja yhen representantin Kväänin kielitingasta. Departementti saiki prosessin aikana</p>
<p>referansijoukolta hyviä ehotuksia pote tekstiksi ja toimiksi, mutta pani merkkhiin ette</p>
<p>kväänitten ja norjansuomalaisten organisasuunitten representantit ei olheet tytyväiset siihen</p>
<p>taphaan millä het päästhiin vaikuttamhaan siihen työhön mistä tulemanna oli <em type="italic">Mooliplaana </em></p>
<p><em type="italic">2017–2021 – paranusta kväänin kielen tilhaan </em>. </p>
<p>Kväänin kielen moolit, niin ko net esitethään Mooliplaanassa, oon kunnianankarat. Moolit oon</p>
<p>olheet ohjetnuorana ko plaani-aikana oon työtelty kväänin kielen etheen. Net oon nämät:</p>
<p>o Kväänin kieli pittää olla elävä kieli.</p>
<p>o Pote lapsila, nuorila ja raavhaila pittää olla maholisuus oppiat kväänin kieltä.</p>
<p>o Kväänin kieli ja kulttuuri pitävä olla opphaat Norjan yhtheiskunnalet ja net pitävä</p>
<p>näkyät julkisessa tilassa.</p>
<p>o Esivallat häätyvä tunteat kväänin kieltä ja kulttuuria, ja niilä pittää olla tietoa näistä.</p>
<p><em type="italic">1.2 Lyhykäisesti kväänin kielestä </em></p>
<p>Kvääni oon suomalais-ugrilainen kieli, ja se oon likheistä sukua meänkielen kansa mikä oon</p>
<p>kansalinen minoriteettikieli Ruottissa. Kväänin kieli oon läpitte sen histoorian ollu ruijan ja</p>
<p>saamen kielen vaikutuksen alla, ja se oon tehny ette kväänin kieli tääpänä oon oma</p>
<p>erittäinen kielensä.</p>
<p>Kväänissä oon usseita murtheita mikkä saattaa jakkaat neljhään joukkhoon:</p>
<p>1. Varenkin alan murtheet (Vesisaaressa, Etelä-Varenkissa)</p>
<p>2. Niin käsketyt <span type="quote">”jokivarsitten murtheet”</span> (Omasvuonossa, Alattiossa ja Tenossa)</p>
<p>3. Porsangin ja Raisin murtheet</p>
<p>4. Kaivuonon ja Naavuonon murtheet.</p>
<p>Vaikka erot murtheitten välissä ei ole eriliikasen isot, muutamat niistä oon kuitenki kohta</p>
<p>markantit ja tärkeät identiteettimarköörit, ja sillä oon päätetty kolmesta vähän erilaisesta</p>
<p>standardista joista pruukaama käyttäät nimiä <em type="italic">jokivarsitten varieteetti, Varenkin varieteetti </em>ja </p>
<p><em type="italic">Porsankin varietettii </em>. </p>
<p>Tääpänä kväänin kielen tila oon oikheen kriitilinen. Mooliplaanan luvuissa 1 ja 2 muistelhaan</p>
<p>tarkemin kielestä ja sen nykytilasta.</p>
<p>Norja ratifiseeras Euroopparaa’in sopimuksen regiooni- ja minoriteettikielistä</p>
<p>(minoriteettikielisopimuksen) vuona 1993, ja sopimus astui voimhaan vuona 1998. Vuona</p>
<p>1999 Norja ratifiseeras kansa Euroopparaa’in raamisopimuksen kansalisten minoriteetitten</p>
<p>suojelemiseksi, ja se sopimus antaa kansa muutampia kielioikeuksia.</p>
<p>Mooliplaana selvittää lyhykäisesti sitä prosessia minkä läpitte kväänin kuninkhaalisella</p>
<p>resolusuunilla juunikuussa 2005 tunnustethiin omaksi kieleksi, ja se sai minoriteettikielen</p>
<p>statuksen Norjassa (vertaa Mooliplaana s. 8). Myötäpreivistä 2 löytyy tarkempi selvitys tästä</p>
<p>prosessista.</p>
<p>Uu’essa kielila’issa mikä astui voimhaan 1. januaarikuuta 2022, seisoo ette kielelisinä ja</p>
<p>kulttuurisina ilmitulemina kvääni, romani ja romaneesi oon liikka arvokkhaat ko ruija. Katto</p>
<p>paremin raportin kohasta 2.1.</p>
<p><em type="italic">1.3 Lyhykäisesti kielen revitaliseeraamisesta </em></p>
<p>Samhaan aikhaan ko kväänin tila tääpänä oon kriitilinen, oon suhtaantuminen kielheen</p>
<p>muuttumassa. Kieltä olhaan revitaliseeraamassa kvääni- ja norjansuomalaisissa miljöissä, ja</p>
<p>se oon pote positiivinen ja tähelinen kieltä etheenkäsin lujenettaissa.</p>
<p>Kielen revitaliseeraaminen tarkottaa ette uhan alla olevan kielen herätethään henkhiin, ette</p>
<p>sitä suojathaan ja sillet saahaan lissää käyttäjiä sen läpitte ette otethaan pithoon uusia</p>
<p>kielenoppimisen konstia ja löyethään uusia käyttöaloja. Tavaliset semmoset alat oon peret,</p>
<p>lastentarhaat, koulut, koulausinstitusuunit, meedia ja esivallat.</p>
<p><em type="italic">1.4 Euroopan regiooni- ja minoriteettikielisopimuksen osan III </em></p>
<p><em type="italic">vaatimukset </em></p>
<p>Syksylä 2022 KDD kerkes yhessä muitten aktuellisten departementitten kansa käymästä</p>
<p>läpitte Euroopan regiooni- ja minoriteettikielisopimuksen osan III suhtheessa</p>
<p>luulajansaamhiin, eteläsaamhiin ja kväänhiin. Työstä käypi ilmi ette kansaliset reekelit,</p>
<p>totteutus ja toimet ei tääpänä kväänin kielen kohala täytä minoriteettikielisopimuksen osan III</p>
<p>määräyksiä. KDD alletpriimustaa ette osan 3 hyväksyminen ei ole ehto kväänin kielen tilan</p>
<p>parantamisen jatkamiselle.</p>
<p>KDD esitti raportin referansijoukolet digitaalikokkouksessa 12. oktooperikuuta 2022.</p>
<p>Referansijoukola oon ollu maholisuus kommenteerata raporttia. Asian eistymistä seurathaan</p>
<p>erittäin.</p>
<p><em type="italic">Minoriteettikielisopimuksesta </em></p>
<p>Sopimuksessa oon kolme ossaa. Osassa I oon definisuunia, ylheisiä määräyksiä osapuolten</p>
<p>velvolisuuksitten ympärit, praktilisia määräyksiä, siinä muistelhaan osapuolitten suhtheesta</p>
<p>olemassa olevhiin suojeluoorninkhiin ja velvolisuukshiin, ja lisäksi määräys minkä jälkhiin</p>
<p>osapuolia häytyy informeerata sopimuksen sisälyksestä.</p>
<p>Määräysten osa II määrää ylheiset moolit ja prinsipit mikkä oon voimassa kaikitten maan</p>
<p>regiooni- ja minoriteettikielitten kohala. Norjassa näitä oon kvääni, romani, romaneesi,</p>
<p>pohjassaami, luulajansaami ja eteläsaami.</p>
<p>Osan III määräykset oon laajemat ja siinä oon detaljeeratummat reekelit koulausta,</p>
<p>oikheushommaa, julkista hallintoa, meediata ja kulttuuria varten. Staatti häytyy osasta III</p>
<p>valita omaksi velvolisuusalaksi vähhiimitten 35 paragraafia eli alaparagraafia siihen laihiin</p>
<p>ette net jakkaantuva eelä listatuilet toimialoilet. Ko Norja vuona 1993 ratifiseeras</p>
<p>minoriteettikielisopimuksen, se sopimuksen osan kolme panthiin voimhaan tyhä</p>
<p>pohjassaamin kohala. Vuesta 2021 se oon voimassa kansa eteläsaamin ja luulajansaamin</p>
<p>kohala.</p>
<p><em type="italic">1.5 Mooliplaanan läpittekäyminen </em></p>
<p>Departementilla oon ollu referansijoukon kansa kaksi kokopäivästä kokkousta missä oon</p>
<p>käyty läpitte Mooliplaanaa, toinen 30. aukustikuuta ja toinen 2. novemperikuuta vuona 2022.</p>
<p>Lisäksi oon ollu yksi kokkous Teamsissa 19. tesemperikuuta 2022 meininkinnä saaha</p>
<p>vastahuomhautuksia raportin ympärit. Vielä oon ollu jotaki kontaktia e-postin kautta.</p>
<p>12. oktooperikuuta 2022 KDD kävi digitaalikokkouksen kautta referansijoukon kansa läpitte</p>
<p>minoriteettikielisopimuksen vaatimukset.</p>
<p>Lisäksi KDD:la oon ollu lyhykäinen kokkous professori Pia Lanen kansa ja Tromssan ja</p>
<p>Finmarkun fylkinkommuunin kansa. Departementti oon kansa noutanu tietoa kahesta</p>
<p>Tromssan ja Finmarkun kommuunista sen ympärit kunka sielä lastentarhaassa ja</p>
<p>peruskoulussa työtelhään kväänin opettamisen kansa.</p>
<p><em type="italic">1.6 Referansijoukon meininkit </em></p>
<p>Referansijoukko oon tullu ulos usseitten meininkitten kansa siitä ette kunka kväänin kieltä</p>
<p>pitäis lujentaat, ja prioriteerannu seuraavia asioita:</p>
<p type="listitem">Etheenkäsin häytyy lujentaat pote kväänin kielen oppimista, käyttämistä ja kehittämistä.</p>
<p type="listitem">Kväänin kielen lujentamistoimet häytyy ko’ota yhtheen plaanhaan missä oon myötä</p>
<p>toimia useammalta sektorilta.</p>
<p type="listitem">Plaanan moolina häytyy olla ette kahen vuen päästä kväänin kieli täyttää niin ison</p>
<p>osan minoriteettisopimuksen määräyksistä ette Norja saattaa velvottaa ittensä tasalet</p>
<p>III kansa kväänin kielen kohala.</p>
<p>Referansijoukon muut meininkit löytyvä luvusta 5.</p>
<p><em type="italic">2 Mooliplaanan toimitten tila </em></p>
<p><em type="italic">2.1 Kulttuuridepartementti </em></p>
<p><em type="italic">Toimi: </em></p>
<p><em type="italic">Kulttuuridepartementti antaa toimimäärärahhaa Kainun Institutilet, mutta oon antanu </em></p>
<p><em type="italic">määrärahoitten hallinan etheenkäsin Kieliraa’ilet. Kulttuuridepartementti käyttää </em></p>
<p><em type="italic">hallintavaltaa nette se 1) alkaa tarkemin rakenetun dialoogin Kväänin Institutin kansa </em></p>
<p><em type="italic">ja 2) viralistaa kielifaakilisen yhtheistyön Kväänin Institutin ja Kieliraa’in välissä. </em></p>
<p><em type="italic">Raportti: </em></p>
<p>Kieliraati ja Kainun Institutti oon alkanheet struktureeratun dialoogin ja ja fastat kohtaamiset</p>
<p>vuositten 2017 ja 2021 välissä. Vuona 2018 net alletkirjotethiin sopimuksen missä oon</p>
<p>reekelit fastaa yhtheistyötä varten. Kielifaakilinen kontakti syntyy osapuolten vuotisten</p>
<p>yhtheistyökokkouksitten kautta, läpitte vuen jatkuvan faakilisen kontaktin kautta,</p>
<p>konkreettisten toimitten kautta ja sillä ette Kieliraati oon tarkkailijana myötä Kväänin</p>
<p>Kielitingan kokkouksissa. Lisäksi Kieliraati ja Kainun institutti oon toimiaikana yhessä pitäny</p>
<p>usseita kielikafeoita, kirjottannu kronikkia kväänin kielestä, net oon yhteistyössä panheet</p>
<p>kvensk.no -nettipaikkaa aijantasalet, laittanheet digitaalista lastentarasmateriaalia ja</p>
<p>kääntänheet staatilet nimiä ja terminologiita. Kainun Institutti oon kansa ollu myötä</p>
<p>laittamassa Kieliraa’ilet reekeliä kväänin paikannimitten oikheenkirjotusta varten. Oon</p>
<p>suuniteltu kansa tivhiimpää yhtheistyötä normeerausprosedyyrhiin ja siihen kunka kielila’in</p>
<p>osia käänethään kvääniksi.</p>
<p><em type="italic">Toimi: </em></p>
<p><em type="italic">Kieliraati ja Paikannimipalvelus hommaava määrärahhaa sitä varten ette kväänimiljöö </em></p>
<p><em type="italic">tulis paremin opphaaksi paikannimitten kokkoamishomman kansa, ja net laittava </em></p>
<p><em type="italic">yhessä strategiin sitä varten kunka kväänin nimet saahaan paremin pithoon </em></p>
<p><em type="italic">paikannimila’in jälkhiin. </em></p>
<p><em type="italic">Raportti: </em></p>
<p>Kieliraati oon plaana-aikana julistannu määrärahoja kväänin paikannimitten kokoamista</p>
<p>varten. Vuosina 2018, 2019 ja 2020 oon Norjalais-Suomalainen Liitto, Varenkin Kvääniseura,</p>
<p>Yykeän Kveeni-Suomi Seura ja Vesisaaren kväänin kielisentteri saanheet tähän yhtheensä</p>
<p>412 000 kruunua.</p>
<p>Varenkin Kvääniseura oon keriny omasta prosektista, ja seura oon ottanu korjhuun 33 uutta</p>
<p>nimeä mitä ei ollu ylhäälä varhemin. Lisäksi se oon havanu ette 60 nimestä oon jääny ilman</p>
<p>nostamatta nimiasiaa paikannimila’in jälkhiin . Tämän tilan seura ja kväänin</p>
<p>paikannimipalvelus aikova parantaat. Net oon kansa havanheet ette paikan viralisissa</p>
<p>kartoissa ruijankieliset, saaminkieliset ja kvääninkieliset nimet ei jakkaanu tasasesti, ja</p>
<p>aikova parantaat tämän tilan. Yksikhään prosektista mikkä saathiin rahhaa vuona 2020, ei</p>
<p>ole vielä jättäny raporttia. Vuona 2022 määrärahhaa sai kaksi kväänin paikannimiprosektia.</p>
<p>Kieliraati arvelee ette prosekti oon ollu auttamassa ette kväänin paikannimet tunnethaan, ette</p>
<p>prosekti oon tuonu niistä ja paikan paikannimityöstä lisätietoa, ja ette työstä seuraa ette</p>
<p>enämän kvääninkielisiä paikannimiä pääsee näkyvhiin.</p>
<p><em type="italic">Muita uusia toimia 2017–2021: </em></p>
<p><em type="italic">Kielilaki ja kielityöntekijä Kainun Institutthiin </em></p>
<p>Staatin vuen 2019 budsetissa Kainun Institutin määräraha kasus 800 000 kruunula.</p>
<p>Meininkinnä oli ette lisäraha menis kielityöntekijän palkkaamisheen.</p>
<p>Lisäksi Kulttuuridepartementti laittoi täkkäävän kielila’in mikä astui voimhaan 1. januaarikuuta</p>
<p>2022. La’issa kvääni sai viralisen kansalisen minoriteettikielen statuksen yhessä romaanin ja</p>
<p>romaneesin kansa. Minoriteettikielten suhtheen la’in moolina oon varmistaat ette kielet mistä</p>
<p>staatti oon eesvastauksessa, saava niilet kuuluvan suojan ja statuksen. Meininkiparagraafin</p>
<p>pukstaavista c käy selväksi ette viraliset orgaanit oon eesvastauksessa kväänin kielen</p>
<p>suojelemisesta ja eistämisestä.</p>
<p>Nämät kaksi toimea ei olheet myötä Mooliplaanassa. Se oon kuitenki tähelinen mainita</p>
<p>toimet sillä ette siitä näkkee ette plaanan totteuttamisen aikana oon tehty muutaki kväänin</p>
<p>kielen lujentamiseksi ko mitä Mooliplaanan jälkhiin oli määrä tehä.</p>
<p><em type="italic">2.2 Tietodepartementti </em></p>
<p><em type="italic">Toimi: </em></p>
<p><em type="italic">Lujentaat kväänin kieltä lastentarhaassa. Tietodepartementti kattoo sen perhään ette </em></p>
<p><em type="italic">kvääni- ja norjansuomalaiset lapset saahaan maholisuuen oppiat kvääniä ja kehittäät </em></p>
<p><em type="italic">ommaa kielitaitoa lastentarhaassa. Vuen 2017 staatinbudsetissa Tietodepartementti </em></p>
<p><em type="italic">oon varanu 800 000 kruunua kväänin lastentarhaitten lujentamisheen, ja määrärahhaa </em></p>
<p><em type="italic">oon jatkattu vuen 2018 budsetissa. Meininkinnä oon ette säilyttäät ja lujentaat kväänin </em></p>
<p><em type="italic">kieltä. Tulevaisuutta varten oon muun myötä syytä tarkastella kunka saahaan </em></p>
<p><em type="italic">työtelijöitä kväänin lastentarhaissiin ja kunka näitten kompetensia paranethaan. </em></p>
<p><em type="italic">Raportti: </em></p>
<p>Vuositten 2018–2021 staatinbudsetissa oon vuotisesti jaettu 800 000 kruunua kväänin</p>
<p>lastentarastilan lujentamisheen. Opetusdirektoraatti (Odir) oon päänänsä jakanu</p>
<p>rahhaa Kainun Institutin prosekthiin; Kainun Institutila oon jo usseita vuosia ollu</p>
<p>kielenelästyttämisprosektia niin ko kväänin kielipesä ja kielitruisku. Enniimitten prosektissa</p>
<p>oon ollu meininkinnä ette lastentarhaat oltais myötä parantamassa lasten kielitaitoa. Lisäksi</p>
<p>prosektissa oon ollu moolina auttaat vanhiimpia nette heilet olis keveämpi olla tukena omitten</p>
<p>lasten kahenkielistymisessä, lisätä niitten lastentarasopettajitten tietotasoa jokka Pohjas-</p>
<p>Norjassa työtelevä lastentarhaissa kväänin kielen kansa, ja vielä laittaat kontaktia tämmösten</p>
<p>lastentarhaitten välhiin. Porsankissa kielipesäprosektista oon seuranu ette sinnet oon</p>
<p>yhtheen lastentarhaasseen laitettu oman kvääniosakunnan. Vuona 2021 Raisissa 6–7</p>
<p>lastentarasta ja 77 lasta oli myötä erilaisissa kväänin kielen stimuleeraamisprosektissa.</p>
<p><em type="italic">Toimi: </em></p>
<p><em type="italic">Ette pystyttäis varmistamhaan ette oppilhaat ja vanhiimet saava paremin tietoa </em></p>
<p><em type="italic">oikheuesta saaha opetusta suomen eli kväänin kielessä toisena kielenä, Odir (ruijaksi </em></p>
<p><em type="italic">Udir) tarkastellee olemassa olevaa informasuunimateriaalia suomi toisena kielenä - </em></p>
<p><em type="italic">opetuksen ympärit ja vielä eriliikasesti kväänin kielen oppimismaholisuuen ympärit. </em></p>
<p><em type="italic">Raportti: </em></p>
<p>La’inmuutoksen ja kvääni eli suomi toisena kielenä -faakin yhtheyessä oon udir.no-sivuja</p>
<p>uu’istettu ja sinnet oon tehty lissää tukimateriaalia.</p>
<p>o Faakin nimen muutethiin vuona 2019: Ko se ennen oli <span type="quote">”suomi toisena kielenä”</span>, se nyt</p>
<p>oon <span type="quote">”kvääni eli suomi toisena kielenä”</span>.</p>
<p>o Oppimisla’in §:n 2-7 tietomateriaalin kansallisten minotiteetitten ympärit oon uu’istettu.</p>
<p>Nyt teksti oon luvussa Tieoksi jos sulla oon lastentarhaasa lapsi(a) joka/jokka kuuluu/kuuluva kansalisheen minoriteetthiin (udir.no).</p>
<p>o Oikheuesta faakin opetuksheen oon laitettu sivun missä oon kysymyksiä ja</p>
<p>vastauksia: Oikheuesta kväänin ja suomen kielen opetuksheen (udir.no). Tarvittaissa tämän sivun uu’istethaan.</p>
<p>o Tämän oikheuen ympärit oon laitettu kansa filmin (katto alapuolelta):</p>
<p>Informasuunifilmi oikheuesta kväänin ja suomen kielen opetuksheen (udir.no). Se oon jälkhiin plaana-aijan tehty</p>
<p>kansa kaksi motiveerausfilmiä. Net annethaan ulos ja tuleva jakhoon vuona 2023.</p>
<p><em type="italic">Toimi: </em></p>
<p><em type="italic">Laittaat motiveerausviideon missä oon tietoa oikheuesta oppiat suomea toisena </em></p>
<p><em type="italic">kielenä nette paino oon kväänin kielen oppimisessa. </em></p>
<p><em type="italic">Raportti: </em></p>
<p>Vuen 2020 kevväimen ja kesän aikana Leidar laittoi animasuunifilmin oikheuesta kväänin eli</p>
<p>suomen kielheen toisena kielenä. Filmin tarkotuksena oon ette informeerata oikheuesta ja</p>
<p>kansa motiveerata oppilhaita valittemhaan faakin. Filmin oon lenkitetty faakin plaanasivhuun,</p>
<p>ja koulut saattava käyttäät sitä omassa informasuunityössä:</p>
<p>Informasuunifilmi oikheuesta kväänin ja suomen kielen opetuksheen (udir.no).</p>
<p>Senaikhainen staatinraati mainoi filmiä ja oikheutta oppimisheen TD:n (ruijaksi KD:n)</p>
<p>Facebook-sivuila vuen 2020 septemperikuussa. Se suunitelthiin ette plaana-aikana laitettais</p>
<p>enämenki filmiä, mutta näitten produseeraus oon topanu koronan takia. Filmit laitethiin</p>
<p>valmhiiksi vuona 2022 ja net annethaan ulos ja panhaan jakhoon vuona 2023. Näitten</p>
<p>filmitten meininkinnä oon ette motiveerata oppilhaita valittemhaan faakin kvääni eli suomi</p>
<p>toisena kielenä. Toinen oon tarkotettu alemitten klassitten lapsilet ja heän vanhiimillet nette</p>
<p>heilet tulis halu valita kväänin kielen opetuksen. Toinen oon tarkotettu isomillet lapsilet eli</p>
<p>nuorisollet nette het haluttais jatkata oppimista.</p>
<p><em type="italic">Toimi: </em></p>
<p><em type="italic">Lähettäät kohistettua informasuunia kaikkhiin Tromssan ja Finmarkun koulhuin. </em></p>
<p><em type="italic">Raportti: </em></p>
<p>Odir lähätti ulos tietoa informasuunifilmin ympärit kaikkhiin koulhuin ja</p>
<p>kommuunhiin Tromssassa ja Finmarkussa e-postin kautta 20.8.2020 (yhtheensä 227</p>
<p>vasthaanottajaa). E-postissa seisoi tähän laihiin:</p>
<p><em type="italic">Met olema laittanheet filmin mikä informeeraa peruskoulun oppilhaitten oikheuesta </em></p>
<p><em type="italic">kvääni ja suomi toisena kielenä -opetuksheen. Moolina oon nette enämen oppilhaita </em></p>
<p><em type="italic">Tromssassa ja Finmarkussa valittais faakin. Filmi löytyy tästä. </em></p>
<p><em type="italic">Ystävällisiä tervheisiä Opetusdirektoraatti </em></p>
<p><em type="italic">Toimi: </em></p>
<p><em type="italic">Laajenttaat fylkesmannitten yhtheiskokkouksitten verkkoa oppiplaanan jälkhiin </em></p>
<p><em type="italic">opettavia suomen ja kväänin opettajia varten siihen laihiin ette niihin tuleva myötä </em></p>
<p><em type="italic">kouluitten haltijat ja johtajat. Myötä asialistalet saatethaan ottaat semmosia teemoja ko </em></p>
<p><em type="italic">informeeraaminen oikheuksitten ja tiimajaon ympärit. Koulut mikkä oon pärjänheet </em></p>
<p><em type="italic">hyvin, saattava antaat neuvoja ja tietoa muilet kouluilet. </em></p>
<p><em type="italic">Raportti: </em></p>
<p>Odir ja Tromssan ja Finmarkun Staatinhaltija oon hunteeranheet ja arvelheet</p>
<p>tätä tointa. Tromssan ja Finmarkun Staatinhaltija oon päänänsä informeeranu haltijoita ja</p>
<p>johtajia oikheuksitten ympärit kerran vuessa omissa uutislähätyksissä. Staatinhaltijalla oli 5.</p>
<p>aprilikuuta 2022 kansa digitaalinen kokkous kväänin eli suomen toisena kielenä opetuksesta</p>
<p>koulunhaltijoitten ja koulunjohtajitten kansa. Kokkouksessa oli osanottajia kommuunista</p>
<p>missä opetethaan faakia, ja lisäksi jatkokouluista. Kokkouksen teemat olthiin staatinhaltijan</p>
<p>tehtävät, oikheus oppiat kvääniä eli suomea toisena kielenä, faaki- ja tiimajako,</p>
<p>määrärahaoorninkit, määrärahat opintomatkoja ja yötymistä yms. varten, kompetansin</p>
<p>parantaminen ja opettajitten vuotiset kokkoontumiset. Kokkouksen lopussa muistelthiin</p>
<p>vähäsen digilær.no:n ympäri.</p>
<p><em type="italic">Toimi: </em></p>
<p><em type="italic">Opettajitten kompetansin parantaminen. Tietodepartementti työtelee sen etheen ette </em></p>
<p><em type="italic">päästäis alkamhaan desentraliseeratun kompetansinparanusoorninkin, siihen laihiin </em></p>
<p><em type="italic">ette staatin kompetansimäärärahat isomassa määrässä pasattais ittekukasenki paikan </em></p>
<p><em type="italic">tarpheissiin. </em></p>
<p><em type="italic">Raportti: </em></p>
<p>Desentraliseeratun kompetansinparantamisoorninkin oon alotettu.</p>
<p><em type="italic">Toimi: </em></p>
<p><em type="italic">Kvääni sisälet opetuslakhiin. Tietodepartementti lähättää vuen 2018 aikana </em></p>
<p><em type="italic">kuulemisheen lakimuutoksen missä presiseerathaan ette oppilhaila oon oikheus </em></p>
<p><em type="italic">kväänin eli suomen oppimisheen, vertaa opetuslaki § 2–7. </em></p>
<p><em type="italic">Raportti: </em></p>
<p>Isotinka päätti juunikuussa 2019 opetusla’in § 2–7 muutoksen mikä presiseeraa ette</p>
<p>oppilhaila oon oikheus kväänin eli suomen opetuksheen. Uusi paragraafi kuuluu näin:</p>
<p><em type="italic">”Käänin eli suomen opetus oppilhailet joila oon kvääni- eli norjansuomalainen takusta </em></p>
<p><em type="italic">Ko vähittäin kolme jonku Tromssan eli Finmarkun peruskoulun oppilasta joila oon kvääni- eli </em></p>
<p><em type="italic">norjansuomalainen takusta, vaatii kväänin eli suomen opetusta, se oppilhaila oon siihen </em></p>
<p><em type="italic">oikheus. Opetuksen laajuus ja sisälys määräthään tämän la’in §:itten 2–2 ja 2–3 asetuksitten </em></p>
<p><em type="italic">jälkhiin. 8:nnesta vuosipykälästä alkain oppilhaat valitteva itte oonko heilä halu semmosheen </em></p>
<p><em type="italic">opetuksheen. Departementti saattaa antaat asetuksia vaihtoehtosista opetustavoista la’in </em></p>
<p><em type="italic">ensiosan jälkhiin sillon ko koulussa ei ole ommaa opettajjaa joka pystyis antamhaan </em></p>
<p><em type="italic">opetusta.” </em></p>
<p>Samala oppiplaanan nimen muutethiin nette se oon <span type="quote">”kvääni eli suomi toisena kielenä”</span>.</p>
<p><em type="italic">Toimi: </em></p>
<p><em type="italic">Suomi toisena kielenä -oppiplaanan ja sen neuvoitten revideeraus. Samala ko </em></p>
<p><em type="italic">Isotinkailmotuksen 28 (2015–2016) Faaki – Syvenys – Ymmärys – Taitotasannoston </em></p>
<p><em type="italic">uu’istus totteutethaan, revideerathaan suomi toisena kielenä -oppiplaanan ja sen </em></p>
<p><em type="italic">neuvot. </em></p>
<p><em type="italic">Raportti: </em></p>
<p>Kväänin eli suomen kielen oppiplaanan revideerathiin vuosina 2018 ja 2019 osana</p>
<p>Faakiuu’istuksen ensimäistä ossaa. Uusi oppiplaana tuli pithoon syksylä 2020.</p>
<p>Revideerauksen yhtheyessä puohathiin useampia muitaki tekstiä nette uuen oppiplaanan olis</p>
<p>keveämpi ottaat pithoon. Näitä oon:</p>
<p>o Mitä uutta faakissa kvääni eli suomi toisena kielenä (udir.no).</p>
<p>o Oikheuesta kvääni eli suomi toisena kielenä -opetuksheen (udir.no).</p>
<p>o Oppimoolitten sauttamisen tuntomerkit – kvääni eli suomi toisena kielenä 10.</p>
<p>vuosipykälällä (udir.no).</p>
<p>Lisäksi meininkinnä oli ette laittaat muutampia filmiä missä inspirasuunia oon nouettu</p>
<p>olemassaolevasta opetuspraksiksesta. Prosekti piti alkaat kevväilä 2020, mutta sitä</p>
<p>jouvuthiin koronan takia lykkäämhään.</p>
<p><em type="italic">Toimi: </em></p>
<p><em type="italic">Oppineuvoitten teko. Odir käypi vuen 2018 aikana läpitte oorninkin mikä </em></p>
<p><em type="italic">auttaa suomi toisena kielenä -faakin ja sen alla kväänin kielen oppineuvoitten </em></p>
<p><em type="italic">tekemistä pohjaopetusta varten. Direktoraatti arvelee oonko oorninkin hallintaa tarvet </em></p>
<p><em type="italic">muuttaat. </em></p>
<p><em type="italic">Raportti: </em></p>
<p>Odir valitti vuotheen 2021 asti jatkata oorninkia minkä jälkhiin se oon Tromssan</p>
<p>ja Finmarkun Staatinhaltija mikä julistaa ulos ja jakkaa rahhaa kväänin ja suomen</p>
<p>oppineuvoitten laittamisheen. Rahamäärä olis sama ko varhemin jos hakijoita löytyy. Samala</p>
<p>Odir oon prioriteerannu hunteerata ette kunka net rahat millet ei ole löytyny hakijaa, saatais</p>
<p>pithoon faakin oppilhaitten hyväksi. Direktoraatti oonki yhessä Tromssan ja Finmarkun</p>
<p>Staatinhatijan kansa pannu toimheen pilootin missä meininkinnä oon laittaat kväänin eli</p>
<p>suomen oppiressursia digitaalisheen oppipaikkhaan digilær.no. Se oon opettajat jokka</p>
<p>laittava Digilær.no:n oppiressursit, ja net tuleva pithoon kaikilet jokka opettava faakia, oli se</p>
<p>likiopetusta eli digitaalista kauko-opetusta. Udir oon arvelu asiata pohjasta saakka ja yhessä</p>
<p>Staatinhaltijan kansa tullu siihen ette koitela kunka se passaa ette kväänin ja suomen</p>
<p>oppineuvoitten laittamisen panhaan pienten faakitten määrärahaoorninkin allet. Tämä alkoi</p>
<p>vuona 2022. Samassa annethaan ressursia siihen ette pilootti saattaa jatkuat nettipaikassa</p>
<p>www.digilær.no.</p>
<p><em type="italic">Toimi: </em></p>
<p><em type="italic">Odir selvittää vuen 2018 aikana pasaisko se panna suomi toisena </em></p>
<p><em type="italic">kielenä -faakin, ja samala kväänin, oppineuvot pienten faakitten raamiohjatun </em></p>
<p><em type="italic">määrärahaoorninkin allet. </em></p>
<p><em type="italic">Raportti: </em></p>
<p>Odir oon Staatinhaltijan kansa asiata pohjasta saakka selvitettyänsä tullu</p>
<p>siihen ette koittelee sitä ette pannee kväänin ja suomen oppineuvomäärärahat pienten</p>
<p>faakitten määrärahaoorninkin allet. Tämä alkoi vuona 2022. Moolina oon ette saaha</p>
<p>laajeman ulosjulistuksen ja toivottavasti sillä konstila määrärahoilet enämen hakijoita.</p>
<p>Jälkhiin ko tätä oon koiteltu muutampia vuosia, direktoraatti arvelee oonko tämä paras konsti</p>
<p>hommata määrärahaoorninkin. Samala Odir kansa varraa ressursia pilootin www.digilær.no</p>
<p>etheenkäsin viemisheen.</p>
<p><em type="italic">Toimi: </em></p>
<p><em type="italic">Oppilainan kevitys. Tietodepartementti alkaa oppilainan kevitysoorninkin niilet </em></p>
<p><em type="italic">studentillet jokka ottava 60 kväänin oppipoengia opettajankoulauksen yhtheyessä. </em></p>
<p><em type="italic">Oorninki oon voimassa vuesta 2019. </em></p>
<p><em type="italic">Raportti: </em></p>
<p>Oorninki astui voimhaan vuona 2019. Marsikuussa 2022 ei vielä yksikhään kandidaatti ollu</p>
<p>valittennu kvääniä osaksi peruskoulunopettajakoulausta eikä saanu oppilainan kevitystä.</p>
<p><em type="italic">Toimi: </em></p>
<p><em type="italic">Korkeakoulaus. Yhtheiskunta tarvittee opettajia joila oon kompetansi opettaat kväänin </em></p>
<p><em type="italic">kieltä. </em></p>
<p><em type="italic">Raportti: </em></p>
<p>UiT Norjan arktinen universiteetti tarjoaa studentillet kväänin kielen, grammatikin ja kulttuurin</p>
<p>vuosikoulauksen (60 oppipoengia). Se tarjoaa kväänin kieltä kansa opettajitten</p>
<p>jatkokoulaukseksi eli osaksi peruskoulunopettajan koulausta. Vuosina 2018–2021 oli</p>
<p>kaheksan opettajjaa jokka otethiin 30–60 oppipoengia kväänin jatkokoulausta.</p>
<p>Universiteetilla oon kansa kväänin ja suomen bechelor- ja maasterikoulausta. Vuona 2021</p>
<p>näissä koulauksissa oli myötä yhtheensä seittemän studenttia.</p>
<p><em type="italic">2.3 Kommunaali- ja läänidepartementti </em></p>
<p>Mooliplaanassa (pkt. 4.3) puhuthaan KDD:n määrärahoista mitä Tutkimusraati vuona 2016</p>
<p>ulosjulisti haettavaksi programissa Yhtheiskunnan kehittämisen kulttuuriset premissit</p>
<p>(SAMKUL) kansallisten minoriteetitten tutkimista varten. Meininkinnä oon ette saatais</p>
<p>korkeatasasta tutkimusta mikä lujentais Norjan kansalisia minoriteettia ja tois niitä näkyvhiin</p>
<p>ja auttais kompetansin rakentamisessa ja lisäis yhthteiskunnan ja viralisen esivallan tietoa</p>
<p>niistä. Kväänin kielen ja/eli kväänin eli norjansuomalaisen nykypäivälisen kulttuurin tutkimus</p>
<p>oli ulosjulistuksessa yksi kolmesta pääainheesta. Tromssan universiteetti – Norjan arktinen</p>
<p>universiteetti (UiT) sai Tutkimusraa’ilta rahhaa tutkimusprosekthiin kväänin kulttuurin ja kielen</p>
<p>ympärit mikä alkoi vuona 2017 ja jatkui neljä vuotta. Prosektin nimi oon <em type="italic">Intangiblization </em></p>
<p><em type="italic">Materializations and Mobilities of Kven Heritage </em>, ja se tutkii kunka kväänin eli </p>
<p>norjansuomalainen kulttuuri näyttäytyy tääpänä. Erittäisenä välitysaktiviteettina sen</p>
<p>yhtheyessä oon muun myötä rakenettu jutonäyttely minkä nimi oon <em type="italic">Tuulessa – I vinden. </em></p>
<p>Ensimäinen esityspaikka oli Norjan arktinen universiteettimuseumi Tromssassa missä</p>
<p>näyttely aukasethiin 23. januaarikuuta 2022. Nyt näyttely oon ylhäälä Alattion museumissa</p>
<p>marsikuuhun 2023 asti.</p>
<p><em type="italic">Toimi: </em></p>
<p><em type="italic">Lissää määrärahhaa kväänin kielheen ja kulttuurhiin. </em></p>
<p><em type="italic">Raportti: </em></p>
<p>Määrärahaoorninki kväänin kieltä ja kväänin eli norjansuomalaista kulttuuria varten alkoi</p>
<p>senaikhaisen Kommunaali- ja uu’istusdepartementin vuen 2015 budsetissa. Postin läpitte</p>
<p>oon annettu tukea kväänin kielisentteritten etableeraamisheen ja toimhiin ja kvääniaviisin</p>
<p>ulosantamista varten. Lisäksi oon annettu prosektitukea erilaisia kieli- ja kulttuuritoimia varten</p>
<p>ja toimhiin mikkä eistävä lapsitten ja nuorten kväänin kieltä ja kvääni- eli norjansuomalaista</p>
<p>identiteettiä.</p>
<p>Vuesta 2020 määrärahapostin hallinta siirethiin departementilta Tromssan ja Finmarkun</p>
<p>fylkinkommuunillet. Vuesta 2023 määrärahaoorninkia oon tyyräny Kulttuuridirektoraatti.</p>
<p>Aluksi määrärahapostissa oli vuona 2015 3,6 miljoonaa kruunua. Vuona 2017</p>
<p>määrärahaposti oli 4,8 miljoonaa kruunua ja se oon vähittäin vuotheen 2022 kasunu 11,118</p>
<p>miljoonhaan kruunhuun.</p>
<p>Plaana-aikana, 2017–2021, määrärahaoorninki oon kasunu 6 miljoonalla kruunula mikä</p>
<p>vastaa suunilet 125 prosentin lissäystä.</p>
<p>Vuosi Kruunua</p>
<p>Prosektilla oon kansa oma bloggi.</p>
<p><em type="italic">Toimi: </em></p>
<p><em type="italic">Prioriteerata kielileiriä lapsilet, nuorilet ja raavhailet </em></p>
<p><em type="italic">Raportti: </em></p>
<p>Useat hakijat oon saanheet määrärahhaa kielileiriä varten kväänin kielen ja kulttuurin</p>
<p>määrärahapostista.</p>
<p type="listitem">Haltin kväänikulttuurisentterillä ja Omasvuonon kielisentterillä oon ollu vuotisesti</p>
<p>kielileiri mihin toimheen rahat oon tulheet määrärahapostin kautta. Korona-aikana ei</p>
<p>kielileiriä tietenkhään ole pi’etty.</p>
<p type="listitem">Norjan Kvääniliitto sai vuona 2017 250 000 kruunua lasten ja nuoritten prosekthiin.</p>
<p>Osa rahoista meni siihen ette laitethiin nuorilet kielileiriä.</p>
<p type="listitem">Norjan Kvääniliitto sai vuona 2018 300 000 kruunua kolmheen eri prosekthiin. Yksi</p>
<p>prosekti oli lapsi- ja nuorisohomma missä myötä oli muun myötä kielileiri nuorisoa</p>
<p>varten.</p>
<p type="listitem">Kveenimaayhistys (nyt Kveeni Suomi Liitto) sai vuona 2019 50 000 kruunua ette</p>
<p>pitäis nuorisollet kielileirin Suomessa. Prosektin peruthiin, ja rahat oon maksettu</p>
<p>takasin.</p>
<p type="listitem">Vuona 2020 Kvääninuoret – Norjan Kvääniliiton nuoriso-organisasuuni – sai prosektia</p>
<p>Kolme! varten 100 000 kruunun määrärahan vuosilet 2020–2022. Prosekti oon</p>
<p>yhtheinen Ruottin ja Suomen sisarorganisasuunitten kansa, ja organisasuunit</p>
<p>kokkoontuva vuotisesti eistämhään identiteettiä, yhtheenkuuluvuutta ja ylpeyttä</p>
<p>kielen, kulttuurin ja historian ylit.</p>
<p type="listitem">Vuona 2020 Kvääninuoret sai 80 000 ette pi’ettäis kielileirin yhessä Ruottin</p>
<p>toornionlaksolaisten kansa.</p>
<p type="listitem">Vuona 2021 Ruijan kvääniliitto sai 100 000 kruunua ette pi’ettäis Naavuonossa leirin</p>
<p>nuoria, raavhaita ja vanhempia kvääniä, tornionlaksolaisia ja lantalaisia varten.</p>
<p>Moolina oli ette erilaisten aktiviteetitten kautta parantaat tietoa yhtheisen</p>
<p>kulttuuriperinön ja kielen ympärit.</p>
<p><em type="italic">Toimi: </em></p>
<p><em type="italic">Antaat tukea ette Finmarkkhuun perustettais kväänin kielisentterin. </em></p>
<p><em type="italic">Raportti: </em></p>
<p>Kommunaali- ja moderniseerausdepartementti julisti vuona 2017 ulos rahhaa kväänin</p>
<p>kielisentterin perustamisheen Finmarkkhuun. Varhemin oli Tromssassa ollu kaksi sentteriä,</p>
<p>Omasvuonon kielisentteri ja Halti kväänikulttuurisentteri, mikkä saathiin toimitukea</p>
<p>departementilta. Finmarkusta tuli hakemus Vesisaaren ja Porsangin kommuunilta ja</p>
<p>Naavuonon kommuunilta Tromssasta. Kaikki kolme hakemusta hyväksythiin, ja nyt oon</p>
<p>Tromssassa ja Finmarkussa toimimassa neljä kielisentteriä ja yksi kväänikulttuurisentteri.</p>
<p><em type="italic">Toimi: </em></p>
<p><em type="italic">Selvittäät raavhaitten kväänin kielen opetuksen tilan. </em></p>
<p><em type="italic">Raportti: </em></p>
<p>Toimea <span type="quote">”selvittäät raavhaitten kväänin kielen opetuksen tilan”</span> ei ole totteutettu siihen laihiin</p>
<p>ko plaanassa meinathiin, mutta oon kuiten saatu toimheen yhtheistyön 20 oppipoengin</p>
<p>pohjakursista UiT Norjan arktisen universiteetin ja kväänin kielisentteritten välilä.</p>
<p>Kokemuksitten pohjala saattaa arvela kannattaako vielä selvittäät kväänin kielen opetusta</p>
<p>raavhaita varten.</p>
<p><em type="italic">Muita initiatiivia 2017–2021: </em></p>
<p>KDD oon selvittänny viralisen kvääninkielisen nimen määräämistä vastaamhaan nimeä</p>
<p><em type="italic">Norge </em>. Departementti ehotti kväänin Kielipalveluksen neuvon jälkhiin ette nimeksi tulis <em type="italic">Norja </em></p>
<p>ja ette nimeä <em type="italic">Kongeriket Norge </em>vastais kvääniksi nimitys <em type="italic">Norjan kuninkhaanvaltakunta. </em></p>
<p>Isotinka päätti kvääninkieliset nimet marsikuussa 2021. Proposisuunin uuesta nimestä</p>
<p>Norjan maalet käänethiin kvääniksi, ja se oli ensimäinen kerta nette yksikhään Isontingan</p>
<p>dokumentti oli olemassa kväänin kielelä.</p>
<p><em type="italic">3 Referansijoukon ulostuloja ja kokemuksia </em></p>
<p><em type="italic">3.1 Referansijoukko </em></p>
<p>Kommunaali- ja läänidepartementti (KDD) oon pitäny kaksi kokopäivän kokkousta</p>
<p>referansijoukon kansa nette sen kansa käytäis läpitte Kväänin kielen mooliplaanan. Lisäksi</p>
<p>oon ollu digitaalinen kokkous raportin <em type="italic">Euroopan regiooni- ja minoriteettikielisopimuksen osan </em></p>
<p><em type="italic">III vaatimuksitten läpittekäyminen suhtheessa luulajansaamhiin, eteläsaamhiin ja kväänhiin </em></p>
<p>ympärit ja digitaalinen kokkous tämän raportin raakaversuunin ympärit.</p>
<p><em type="italic">Naavuonon kielisentterin kväänin kielen pohjakursin esimerkki: </em></p>
<p>Naavuonon kielisentterillä oli 17 studenttia jokka seurathiin kväänin kielen 10</p>
<p>oppipoengin pohjakursia ja 7 studenttia jokka otethiin eksaamenin ko kursi oli valmis</p>
<p>vuona 2021. Eksaameni ei ollu relevantti kaikilet studentillet. Kielisentteri oon sitä</p>
<p>mieltä ette se pohjakursi mitä UiT tarjoaa, ei ole semmonen mitä yhtheiskunta kaipaa</p>
<p>ette kväänin kielen taito paranis. Kursi oon suunattu niilet jokka aikova studeerata</p>
<p>kieliä, mutta useat kursin osanottajat jokka työtelevä lastentarhaassa, koulussa,</p>
<p>kirkossa ja eri kväänin institusuunissa, tarttettais semmosta kursia missä oppis</p>
<p>enämen käyttökieltä.</p>
<p>Naavuonon kokemukset yhtheenpantuna:</p>
<p>- Kväänin pohjakursi vaatii kielisentteriltä liikaa ressursia.Sentteri ei saanu</p>
<p>lisärahhaa kursin pitämistä varten, rahat menthiin UiT:let.</p>
<p>- Kielisentterin toimirahat ei täkkää kaikkia lisäkustanuksia mitä semmmosen</p>
<p>kielikursin pitämisestä tullee.</p>
<p>- Studentit kyllä haluava oppipoengia, mutta se ei ole välttämätön eli</p>
<p>tähelinen kaikilet jokka tahtova oppiat kieltä.</p>
<p>- Raavhaitten kväänin kielen ja kulttuurin opetusta kyllä kovasti tarvitaan,</p>
<p>mutta piian UiT:n kvääninopetus ei ole oikea homma ko haluthaan sauttaat</p>
<p>isoman joukon ihmisiä.</p>
<p>- Naavuonon kielisentteri oon kahenkielinen kielisentteri (kvääni ja saami), ja</p>
<p>se pittää kummana ette vaatimustasa kväänin kielen kursissa oon niin</p>
<p>korkea ko sitä vertaa siihen saamin kielen kurshiin mitä kielisentteri oon</p>
<p>pitäny UiT:n kautta.</p>
<p>- Se pittää selvittäät saattaisko löytyät muitaki toimijoita ko UiT mikkä</p>
<p>saatettais laittaat hyviä kväänin kielen kursia mitä kielisentterit saatettais</p>
<p>pittäät, ja jokka lisäksi vastattais sitä mitä kväänit kaipaava ja tartteva.</p>
<p>- Raavhaitten kväänin kursila oon <span type="quote">”markkina”</span>, eriliikasesti jos kursit saatettais</p>
<p>pittäät osin digitaalisesti eli siihen laihiin ette oppilhaat kokkoontuva</p>
<p>yhtheen tyhä tuoloin tällöin.</p>
<p><em type="italic">3.2 Referansijoukon kokkous 30. aukustikuuta 2022 </em></p>
<p>Referansijoukon ensimäinen kokkous pi’ethiin Uslussa 30. aukustikuuta 2022.</p>
<p>Staatinsekretääri Nancy Porsanger Anti puhui kokkouksen aluksi ja sanoi ette kväänin kieli</p>
<p>oon kehittynny hyvin plaana-aikana, ja eriliikasesti hän otti ylös kväänin kielisentteritten</p>
<p>etableeraamisen. Sillä ko se nytilassa oon huono saaha käynthiin uusia toimia</p>
<p>staatinbudsetin sisälä, staatinsekretääri sanoi ette osanottajat häytyisit olla kreatiiviset ja</p>
<p>hunteerata kunka kieltä saattaa lujentaat jo olemassa olevilla ressursilla. Staatinsekretääri</p>
<p>muistutti kansa ette se oon <em type="italic">kväänin kieli </em>mikä oon teemana plaanan läpittekäymisessä. </p>
<p>KDD kävi lyhykäisesti läpitte Mooliplaanan tilan. Toimitten ylitnäkymä löytyy tämän raportin</p>
<p>luvusta 2.</p>
<p><em type="italic">Referansijoukon ulostuloja: </em></p>
<p>Kokkouksessa departementti toivoi ette joukko muistelis eriliikasesti sen ympärit mitä het</p>
<p>ajatelhaan kväänin kielen nykytilasta ja minkälaisia vaikeuksia meilä oon, kunka nykytoimia</p>
<p>pitäis kehittäät etheenkäsin ja tarvithaanko uusia toimia.</p>
<p><em type="italic">Kväänin kielen opetus </em></p>
<p>Ulostuloissa enniiten puhuthiin kväänin kielen opetuksesta. Muistelthiin ette pote</p>
<p>koulunopettajia ja lastentarhaanopettajia oon liian vähän, ja ette oppineuvoja vailuu.</p>
<p>Sanothiin kansa ette opetuslaki rajjaa kväänin kielen oppioikheuen Tromsshaan ja</p>
<p>Finmarkkhuun, ja ette se pitäis olla maholinen oppiat kvääniä kaikkialla maassa.</p>
<p>Nostethiin kansa ylös ette tilasta tekkee vaikeaman se ette kväänin kielen opetus useasti oon</p>
<p>lyöty yhtheen suomen opetuksen kansa, ja sillä oppilhaat jokka haluisit oppiat kvääniä,</p>
<p>saavaki opetusta suomen kielessä.</p>
<p>Sanothiin ette saamen kielen hallinta-alan kommuunissa oon vaikea saaha sijjaa kväänin</p>
<p>kielen opetusta varten eikä se ole maholinen valita oppiat pote saamia ja kvääniä.</p>
<p>Kansa otethiin ylös sen ette pitäis laittaat oppineuvoja kväänin kielen kaikila kolmela</p>
<p>varieteetila.</p>
<p>Toivothiin ette lasten kielenopetusta kattottais enämen kokonaisuutenna. Kansa otethiin ylös</p>
<p>tarvet semmosten meedioitten ympärit jokka tukisit kväänin kieltä. Esimerkkinä tästä</p>
<p>mainithiin ette SVT:lä oon programia lapsia ja nuoria varten ja ette Ruottissa oon laitettu e-</p>
<p>kirjoja minoriteettikielilä, mutta Norjassa tämmösia ei ole olemassa.</p>
<p>Lisäksi vielä sanothiin ette sen pittää tehä atraktiivisemmaksi oppilhaile ette valita kväänin</p>
<p>jatkokoulussa.</p>
<p><em type="italic">Kväänin kielen koulaus </em></p>
<p>Otethiin ylös ette kväänin koulaus UiT Norjan arktisessa universiteetissa oon liian kankea ja</p>
<p>ette se saattaa olla syynä siihen ette ei enämen studenttia ala koulauksheen. Esimerkkinä</p>
<p>tästä mainithiin ette kväänin lukemisen häytyy alottaat peruskoulunopettajakoulauksen</p>
<p>ensimäisenä oppivuotena ja ette olis keveämpi saaha enämen studenttia jos kväänin</p>
<p>lukemisen sais alottaat hiljemin koulauksen aikana.</p>
<p>Otethiin ylös kansa sen ette se oon ollu varhemin semmonen oorninki missä vanhemat</p>
<p>kväänin kielen puhujat oon toiminheet kielen oppimisen mentorinna, ja ette tätä pitäis jatkata,</p>
<p>ja hyvä olis jos siihen laihiin ette semmonen oorninki löytyis eri kielisentteristä.</p>
<p><em type="italic">Kielisentteritten hommat </em></p>
<p>Eri kielisentterillä oon ollu yhtheistyössä UiT Norjan arktisen universiteetin kansa raavhaitten</p>
<p>kväänin opetusta; kursista oon saanu 10 oppipoengia. Se otethiin ylös ette siinä oon vika</p>
<p>systeemissä ko se oon UiT joka saapi kielimäärärahat sillon ko kielisentteritten kursista tullee</p>
<p>oppipoengia, mutta lisäkostanus tullee makshoon kielisentterillet. Kielisentterit oon panheet</p>
<p>kursit pysthöön, laikottanheet oppineuvoja, hommanheet trahteerausta ja jokku sentterit oon</p>
<p>vielä maksanheet opettajilet palkkaa. Kielisentterit meinaava ette niitten kostanukset olis</p>
<p>pitäny korvata.</p>
<p>Kielisentterit haluava ajatuksia sen ympärit kunka net pi’ettäis työtelä etheenkäsin.</p>
<p>Framilet tuli kansa toivet ette raavhaitten opetuksen tilan pitäis selvittäät. Muutamat haluava</p>
<p>oppiat tyhä päivälistä kvääniä eli kieltä mitä tarvitteva omassa ammatissa, eikä piä</p>
<p>oppipoengia tähelisenä. Tarvithaan enämen matalan kynnyksen koulausta, ja raavhaitten</p>
<p>opetuksen pitäis jakkaat useamphaan tashaan eri moolijoukkoja varten.</p>
<p><em type="italic">Kainun Institutti </em></p>
<p>Kainun Institutin mielestä sillet oon vaikea pysyät perässä ja olla etulinjassa ko nyt tapahtuu</p>
<p>niin paljon hyvvää monila aloila kväänitten kansa.</p>
<p>Sanothiin ette kväänin opettajia ja lastentarhaanopettajia oon liian vähän. Ennen kielipessää</p>
<p>se häytyy pittäät kursia pote työtelijöilet ette opettajilet, ja se oon muutamisti huono pittäät</p>
<p>pitempiä kursia raavhaile jokka oon täyessä työssä. Nousee kysymys pote siitä ette koska</p>
<p>kursit pitäis pittäät, kostanuksista ko jokku osanottajat pittää ostaat vaphaaksi työstä,</p>
<p>saatavanna olevista opettajista ja lisäkostanuksista pote institutilet ja lastentarhailet.</p>
<p>Kainun istitutti nosti ylös sen ette oon aina enämen jutoa tulkittemisellet kvääniksi ja</p>
<p>kväänistä, ette se oon vähän kvääninkielistä ressursia kääntämistä varten ja huonosti</p>
<p>pedagoogilista kompetansia. Se oon kansa huono saaha oorninkia terminologiihommhaan ja</p>
<p>kvaliteetinvarmistuksheen.9</p>
<p><em type="italic">Muita asioita </em></p>
<p>Jokku tykkäävä huonosti kväänistä. Esimerkiksi ko lastentarhaita pyyethään ette net</p>
<p>markeerattais kväänikansan päivää eli kväänin kieliviikkoa, sen ymmärethään poliittiseksi</p>
<p>asiaksi. Sanothiin ette tästä näkkee kunka tähelinen mielialatyö oon.</p>
<p>Otethin kansa ylös ette se oon tärkeä ajatella kvaliteettia sillon ko uusia hommia</p>
<p>lanseerathaan. Ja vielä ette ko haethaan rahhaa kielisentterillet, teatteriprosektillet jne., se</p>
<p>pittää vaatiat kväänin kielen taitoa, ja jos sitä ei prosektista löy’y, myötä pittää olla selvitys</p>
<p>mistä käypi ilmi oonko meininkinnä ostaat kompetansin ulkopuolelta.</p>
<p>Odir pyysi konkreettisia vastauksia siihen ette mitä pitäis panna etusijalet sillon</p>
<p>ko kvääninkielisiä ressursia ei ole nokko.</p>
<p><em type="italic">Tulevaisuuen satsaukset ja uuet toimet </em></p>
<p>Esitethiin ette tulevaisuuen satsauksesta kväänin kielen etheen pittää laittaat oman plaanan</p>
<p>missä oon eri aloitten toimia, ja ette monia nykytoimia pittää, uusitten toimitten lisäksi,</p>
<p>9 Kainun istitutti oon jälkhiin ilmottannu ette se aikoo lähättäät useampia työtelijöitä tulkkikoulauksheen</p>
<p>ja ette se oon lähättänny kuttun kväänin kielen kirjotus- ja käänöskursilet (yhtheistyössä ISOF:n eli</p>
<p>Pienten kielten kieliteknologiiin kansa).</p>
<p>jatkata ja maholisesti justeerata. Vielä toivothiin ette raportin <em type="italic">Euroopan regiooni- ja </em></p>
<p><em type="italic">minoriteettikielisopimuksen osan III vaatimuksitten läpittekäyminen suhtheessa </em></p>
<p><em type="italic">luulajansaamhiin, eteläsaamhiin ja kväänhiin </em>otettais myötä työhön Mooliplaanan </p>
<p>läpittekäymisen kansa, ja ette arveltais oonko Yhistyneitten kansakunnitten konvensuunin</p>
<p>sosiaalisista ja poliittisista oikheuksista (SP) artiklalla 27 merkitystä kväänin kielelet.</p>
<p>Kokkouksissa referansijoukon kansa ehotethiin seuraavia uusia toimia (ei oornattu</p>
<p>prioriteetin jälkhiin):</p>
<p type="listitem">Alkaat kielenopetusta kieli-app:in läpitte, samhaan laihiin ko Duolingo eli</p>
<p>pohjassaamin kielenoppimisprogrammi Davvin/Sámás.</p>
<p type="listitem">Enämen kieliyhtheistyötä poikki maanrajoitten meänkielen ja kväänin välilet.</p>
<p type="listitem">Koulussa pittää olla maholinen valita kväänin vierokielenä.</p>
<p type="listitem">Alkaat tarjota ommaa meediasisälystä lapsilet, esimerkiksi kvääniä NRK:n</p>
<p>Supernytthiin eli lapsia varten kvääninkielistä sisälystä Ruijan Kaikhuun.</p>
<p type="listitem">Etableerata lissää kielisentteriä, ensistä Alattihoon, Tenhoon ja Tromsshaan.</p>
<p><em type="italic">Kveeni Suomi Liiton (KSL) ulostuloja </em></p>
<p>KSL ei ajattele kväänin kielestä samhaan laihiin ko muut referansijoukon jäsenet. Liiton</p>
<p>representantti muisteli ette het kyllä tukeva kumpaaki kieltä, mutta meinaava ette suomen</p>
<p>kielen kansa pittää jatkossa ottaat myötä Mooliplaanhaan. Liitto sannoo ette kväänin kieli oon</p>
<p>vasta kehittymässä ja siltä vailuu paljon terminologiita, ja ette uusia kväänin sanoja laittaissa</p>
<p>mallin pittää ottaat suomen kielestä eikä ruijasta. Het meinaava ette ilman suometta kväänin</p>
<p>kieli kuolee. Het sanova ette kväänin kielen tila oon samanlainen ko meänkielen tila eli tila</p>
<p>Ryssän Karjalassa, ja sillä kväänin kielen säilymisheen tarvithaan yhtheistyötä</p>
<p>suomenkielisten miljöitten kansa.</p>
<p>KRF sannoo kansa ette kaksi kolmesta kväänitten eli norjansuomalaisten liitoista haluaa ette</p>
<p>kirjakielenä oon suomi, ja meinaa ette se pittää laittaat faakijoukon missä oon representantit</p>
<p>kaikista kväänitten eli norjansuomalaisten organisasuunista, ja se faakijoukko saattaa sitte</p>
<p>panna vaatimuksia työlet mitä tästä etheenkäsin tehhään kielen lujentamiseksi.</p>
<p>Liitto sannoo ette 90 prosenttia peruskoulun oppilhaista valittee suomen eikä kväänin, ja ette</p>
<p>joukko mikä ylitpään valittee jommankumman näistä kielistä, vähenee ja vähenee10. KSL</p>
<p>meinaa ette esivalloitten työ oon ollu vajavainen ja ette esivallat häytävä tarkastella mihin</p>
<p>laihiin het työtelevä mitä tullee kväänin ja suomen kielheen.</p>
<p><em type="italic">3.3 Referansijoukon kokkous 2. novemperikuuta 2022 </em></p>
<p>Referansijoukon toisen kokkouksen pi’ethiin Tromssassa 2. novemperikuuta 2022.</p>
<p>Kokkouksessa suomen ja kväänin kielen universiteettilehtori Mikhail Voronov selvitti</p>
<p>minkälaista opetusta UiT Norjan arktinen universiteetti antaa. Kielen ja kulttuurin institutin</p>
<p>johtaja Cathrine Theodorsen muisteli kunka UiT työtelee ette saatais rekryteeratuksi</p>
<p>studenttia kväänin opetuksheen.</p>
<p>Referansijoukko otti ylös sen ette UiT:n opinot vaikuttava kankeilta, esimerkiksi ette ei ole</p>
<p>maholinen ette alkais lukemhaan kvääniä opettajakoulauksen toisena oppivuotena.</p>
<p>10 Udir sannoo ette tämän luvun suhtheen pittää olla varovainen, sillä ko siinä saattaa olla myötä</p>
<p>kansa oppilhaita jokka haluaisit kvääniä, mutta joile annethaan maholisuus lukeat tyhä suomea.</p>
<p>Referansijoukko kritiseeras vähäsen kansa sitä ette dialoogi UiT:n ja kväänimiljöitten välissä</p>
<p>ei ole nokko hyä.</p>
<p>UiT vastas ette näitten kvääni- ja norjansuomalaisten osapuolten huomhautusten takia oon</p>
<p>tehty muutoksia, muun myötä ette oon alettu digitaaliset opinot, oppiaikaa oon pitenetty ja</p>
<p>aletttu oornaamhaan kielikursia yhtheistyössä kielisentteritten kansa. Het muistutethiin kansa</p>
<p>ette UiT:n opinot häytyvä pysyät koulauksen ylheisten raamitten sisälä ja nouvattaat</p>
<p>sentraalisten esivalloitten määräyksiä, ja ette se oon universiteetille vaikea tehä noppeita</p>
<p>muutoksia. UiT:n mielestä heilä ei ole ollu huono dialoogi kväänimiljöitten kansa, ja het</p>
<p>sanova ette heilä oon ollu paljon kokkouksia Kainun institutin, organisasuunitten ja</p>
<p>kielisentteritten kansa.</p>
<p>Yksi referansijoukon jäsen nosti kansa ylös sen ette kokkouksissa KDD:n ja referansijoukon</p>
<p>välissä työkieli pitäis olla kvääni, ja ette niissä häytyy olla tulkkaus kväänistä ruijaksi ja</p>
<p>ruijasta kvääniksi nette osanotto olis tasapuolinen. Departementti vastas ette se ei ole ollu</p>
<p>maholinen hommata kvääninkielistä tulkkia.</p>
<p><em type="italic">Joukkotyön ulostuloja </em></p>
<p>Referansijoukon osanottajat jaethiin kolmheen joukkhoon mikkä laitethiin ehotuksia erilaishiin</p>
<p>kysymykshiin mitä departementti oli etukätheen valmistannu. Sillä ko Kveeni Suomi Liitto ja</p>
<p>Kveeni Suomi Opiskelijaverkosto ajatelhaan kielestä erhiin laihiin ko muut osanottajat, heät</p>
<p>laitethiin omhaan joukkhoon.</p>
<p><em type="italic">Ko ressursit kväänin kieltä varten oon net mitä nyt oon, niin mitä likiaikana pitäis prioriteerata </em></p>
<p><em type="italic">kielen lujentamiseksi? </em></p>
<p type="listitem">Tua paremin framilet jo valmistetut kväänin kielitekniliset työneuvot.</p>
<p type="listitem">Enämen kielitoimia lapsia, nuoria ja vanhiimpia varten.</p>
<p type="listitem">Pittäät matalan kynnyksen kielikursia vanhiimillet.</p>
<p type="listitem">Ette saisi lukeat ja kuula enämen kvääniä meediassa. Esimerkiksi se oon huono ette</p>
<p>Yr.no ei ennää ole kvääniksi.</p>
<p><em type="italic">Minkälaisia probleemia koulussa oon kväänin opetuksen kansa, ja oonko teilä ehotuksia </em></p>
<p><em type="italic">millä konstila kväänin opetusta saattaa lujentaat? </em></p>
<p type="listitem">Monila jokka työtelhään kväänin kansa, oon kyllä iso sisänen inta, mtta pitäis olla</p>
<p>ulkostaki motiveerausta: Enämen opettajia, oppineuvoja, palkkaa koulaantumisheen,</p>
<p>enämen rahhaa kielisentterille ja mentorioorninkia.</p>
<p type="listitem">Enämen tietoa kväänin kielen oppimaholisuuksista.</p>
<p type="listitem">Kväänin oppijoita olis maholinen saaha enämen ensimäisheen klasshiin esimerkiksi</p>
<p>lastentarhaan kielipesitten kautta.</p>
<p type="listitem">Kvääniä mikä oon uhattu minoriteettikieli, pittää diskrimineerata positiivisesti. Sitä ei</p>
<p>piä tarkastella rinnatusten suomen opetuksen kansa. Nykyään kvääniä ja suomea</p>
<p>(minoriteettikieltä ja majoriteettikieltä) pi’ethään ko net olis yksi ja sama faaki</p>
<p>samoitten raamitten sisälä, mutta niitten lähtökohta oon aivan erilainen.</p>
<p type="listitem">KSL ehottaa omia lastentarhaita ja kouluja kväänisuomalaisilet oppilhailet,</p>
<p>kielimatkoja Suomheen eli Pykeijhään, kolmenkielisiä kouluja (ruija–engelska–</p>
<p>valintavapaa kieli) ja stipendiä oppilhailet jokka valitteva kvääniä eli suomea</p>
<p>jatkokoulussa; se antais intaa oppiat kieltä. KSL jakkaa muutampia semmosia</p>
<p>stipendiä.</p>
<p><em type="italic">Mitä pitäis tehä ette enämen studenttia valittais oppia kvääniä korkeakoulussa? </em></p>
<p type="listitem">Opintomaholisuuet paremin näkyvhiin esimerkiksi meedian kautta.</p>
<p type="listitem">Stipendiä ja palkkaa opinoitten aikana.</p>
<p type="listitem">Enämen ja parempia oppineuvoja.</p>
<p><em type="italic">Mitäis tarvittis tehä ette kväänin kieli olis enämen piossa eri paikoissa? </em></p>
<p type="listitem">Hommata kväänin kielen ja kulttuurin kohtaamapaikkoja, esimerkiksi enämen kväänin</p>
<p>kielisentteriä.</p>
<p type="listitem">Kvääninkielisiä sylttiä, kväänikansan päivän feiraamista ja flakutusta.</p>
<p><em type="italic">Kunka kväänin kielen sais paremin näkyvhiin julkisessa tilassa. </em></p>
<p type="listitem">Enämen kvääniä meedihaan.</p>
<p type="listitem">Kväänin kieltä raadihoon ja TV:hen.</p>
<p type="listitem">Opetuksheen enämen ylheistietoa kväänitten ympärit.</p>
<p type="listitem">KSL: Kvääninkielistä tekstiä eri kapinheissiin ja tavarhoin.</p>
<p><em type="italic">Mikä pittää olla kväänin kielisentteritten tähelissiin tehtävä? </em></p>
<p type="listitem">Laittaat eri-ikhäisillet ihmisillet kohtaamapaikkoja missä puhutaahn kvääniä.</p>
<p type="listitem">Mennä ihmisten tykö ja ottaat heihin kontaktia.</p>
<p type="listitem">Pittäät kväänin kielen pohjakursia.</p>
<p><em type="italic">Mitä pitäis tehä ette ihmiset ajateltais paremin kväänin kielestä? </em></p>
<p type="listitem">Kaikki mitä tehhään ette kväänin kieli tulis paremin näkyvhiin ja se lujentuis, tekkee</p>
<p>ette ihmiset ajatelhaan paremin kväänin kielestä. Kaikkiin tähelissiin oon ette Norja</p>
<p>kväänin suhtheen velvottaa ittensä Minoriteettikielisopimuksen tasala III.</p>
<p><em type="italic">3.4 Referansijoukon digitaalinen kokkous 19. tesemperikuuta 2022 </em></p>
<p>KDD kuttui kokhoon lyhykäisen digitaalikokkouksen raportin raakaversuunin ympärit.</p>
<p>Kokouksessa referansijoukko otti ylös sen ette heän tähelissiimät ja päälimäiset ulostulot</p>
<p>pi’ettäis seisoat raportissa varhemin.11</p>
<p>Referansijoukko painotti ette luvun 5 kuulapunktit ei ole prioriteeratussa oorninkissa.</p>
<p>Ehotethiin kansa ette myötä pitäis olla oikheus permisuunhiin palkan kansa nette saattaa</p>
<p>oppia kvääniä ja ette kaikki toimet kväänin kielen etheen häytyis evalueerata yhessä.</p>
<p>11 Nämät oon myötä raportin kohassa 1.6.</p>
<p><em type="italic">4 Lyhykäisesti fylkinkommuunin ja kommuunitten </em></p>
<p><em type="italic">kokemuksista </em></p>
<p>Departementilla oli ensimäinen novemperikuuta 2022 kokkous Tromssan ja Finmarkun</p>
<p>fylkinkommuunin kansa sen työstä kväänin kielen kansa.</p>
<p>Fylkinkommuuuni totes ette paljon semmosta oon tapahtunnu mikä tekkee kväänin kielen</p>
<p>julkisessa tilassa näkyvämmäksi. Paljoila kommuunilla oon halu eistäät kväänin kieltä, ja</p>
<p>moni oon kansa alkanu sylttäämhään kvääniksi. Fylkinkommuuni on kansa itte päättäny</p>
<p>viralisesta kolmenkielisestä nimestä ruijaksi, saamiksi ja kvääniksi. Fylkinkommuuni toteaa</p>
<p>kansa ette se oon itäny uusi kväänisukupolvi, ja siitä oon tullu enämen kreativiteettia ja halua</p>
<p>revitaliseerata kieltä. Laitethaan podkastia, sanakirjoja ja tehhään uusia sanoja. Yksi isoja</p>
<p>asioita oon ette oon etableerattu kväänin teatterin, ja se oon lisäny näkyvyyttä. Kansa</p>
<p>Lavangenin kommuunissa oon alettu uuen kielen revitaliseerausprosektin.</p>
<p>Fylkinkommuuni tukkee vielä paikan ihmisiä jokka työtelhään kväänin kielen etheen. Se</p>
<p>markeeraa Kväänikansan päivää ja kväänin kielen päivää plakaatitten, puhheitten,</p>
<p>kvääniartistitten ja kväänitaiteilijoitten läpitte. Fylkinkommuuni laittaa kansa vuotisesti</p>
<p>kvääniseminaarin mistä oon seuranu enämen debattia kväänin kielen ja kulttuurin ympärit.</p>
<p>Viimi vuosina seminaarissa oon ollu enämen painoa faakikysymyksissä.</p>
<p>Tromssan alala oon omat strategiit jatkokoulun kväänin opetusta varten, ja tääpänä Pohjas-</p>
<p>Tromssan jatkokoulussa oon kväänin opetusta. Probleemina oon ette oppilhaita oon vähän,</p>
<p>ja se oon vaikea laittaat kielisaunaa niin ko oon tehty saamen kieltä varten.</p>
<p>Fylkinkommuunilla oon kansa jatkokoulussa suomen kielen opetusta.</p>
<p><em type="italic">Semmosten kommuunitten ulostuloja millä oon kväänin opetusta </em></p>
<p>KDD kysyi kolmelta kommuunilta oonko niissä kvääniä lastentarhaassa, oonko maholinen</p>
<p>lukeat kväänin kieltä ja oonko kommuunilla tietoa siitä jatkaavako lapset joila oon ollu</p>
<p>kväänia lastentarhaassa, kväänin oppimista ko net alkava koulhuun. Departementti oon</p>
<p>kansa kysyny minkälaisia vaikeuksia kommuunilla oon kväänin opettamisessa. Kysymykshiin</p>
<p>vastas kaksi kommuunia.</p>
<p>Tromssan kommuunilla ei ole kvääniä lastentarhaassa. Sielä oon maholinen ottaat kvääniä</p>
<p>koulussa, mutta het sanova ette se oon vaikea saaha opetuksheen oppilhaita. Se oon kansa</p>
<p>huono laittaat lujamallista kielenopetusta (tarkottaa ette olis useampia konstia ja paikkoja</p>
<p>opettaat kieltä) sillä ko ökonoomiset resursit oon semmoset ko oon. Kommuuni huomhauttaa</p>
<p>kansa ette se oon arkihommassa paha tehä eroa kväänin ja suomen välilä, ja niin ko homma</p>
<p>oon nyt, se suomi voittaa kväänin ylit. Varhemin oon ollu se probleemi ette oppilhaat jokka</p>
<p>oltais halunheet oppiat kvääniä, oonki saanheet suomen kielen opetusta. Nyt ei ennää ole</p>
<p>siihen laihiin, mutta kommuuni muistelee ette suomalaiset oppilhaat vaikuttava ette se oon</p>
<p>vaikea valita kvääniä.</p>
<p>Vesisaaren kunnassa oon lastentarhaan kaikila neljän vuen ikhäisillä lapsila maholinen ette</p>
<p>saaha kväänin kielitruiskua yhen kerran kuukauessa; sen takana oon Vesisaaren kväänin</p>
<p>kielisentteri. Lastentarhaitten työntekijät jokka oon olheet myötä näissä kokkoontumisissa,</p>
<p>oon käyttänheet saamaansa kompetansia siihen laihiin ette truiskua oon annettu kansa</p>
<p>muilet lapsiroikilet, joko jälkhiin eli sitte kokkoontumisten välissä.</p>
<p>Koulussa ei nyt opeteta kvääniä. Syynä oon ette viimi vuona yksikhään oppilas ei ole kysyny</p>
<p>kväänin opetuksen perhään. Maholisuuesta valita kväänin opetusta muistelhaan</p>
<p>informasuunihäftissä minkä oppilhaat saahaan ko alkava koulhuun, ja sen lisäksi vielä Visma</p>
<p>flyt skolessa.</p>
<p>Vesisaaren kommuuni ilmottaa ette Vesisaaren lastentarhaila ja Kväänin kielisentterillä oon</p>
<p>kolmenvuotinen intensuunisopimus sen ympärit ette kommuunissa lujenettais kväänin</p>
<p>histoorian, kielen ja kultuurin revitaliseerausta. Niitten aktiviteetitten lisäksi mitä kielisentterillä</p>
<p>oon lastentarhaassa, lapset oon myötä kansa muissa kielisentterin aktiviteetissa.</p>
<p><em type="italic">5 Referansijoukon meininkiä kväänin kielen lujentamiseksi </em></p>
<p><em type="italic">tästä etheenkäsin </em></p>
<p>Referansijoukola oon monenlaisia meininkiä sen ympärit kunka kväänin kielheen pitäisi</p>
<p>satsata tästä etheenkäsin, ja se nostaa framilet seuraavat prioriteeraukset:</p>
<p>o Se pittää tästä etheenkäsin satsata bote kielen oppimisheen, käyttämisheen ja</p>
<p>kehittämisheen.</p>
<p>o Tulevat satsaukset kielen etheen pittää ko’ota omaksi plaanaksi missä oon myötä</p>
<p>toimia useamalta toimialalta.</p>
<p>o Plaanin moolina häytyy olla ette kväänin kieli kahen vuen sisälä täyttää nokko</p>
<p>minoriteettisopimuksen määräyksiä sitä varten ette Norja pystyy velvottamhaan</p>
<p>ittensä tasala III kansa kväänin kielen suhtheen.</p>
<p>Lisäksi referansijoukko meinaa ette seuraavat toimet oon täheliset (ei prioriteeratussa</p>
<p>oorninkissa):</p>
<p>o Kainun institutin lujentaminen siihen laihiin nette se pystyy palkkaamhaan enämen</p>
<p>työntekijöitä nette se pystyy vastaamhaan ko tulkkaamisen ja kääntämisen tarvet</p>
<p>lissäintyy. Institutti tarttee kansa paranusta ittensä pedagoogilisheen kompetanshiin.</p>
<p>Lisäksi se tarttee ressursia ette pystyy terminoloogilisheen kontrolhiin ja kvaliteetin</p>
<p>varmistamisheen.</p>
<p>o Jo olemassa olevitten kväänin kielisentteritten lujentaminen ja uusitten</p>
<p>kielisentteritten perustaminen.</p>
<p>o UiT:n kväänin opinoitten tekeminen suijuvammaksi.</p>
<p>o Laittaat semmosia kväänin kielen oppineuvoja mikkä oon yhtheensopivat uusittten</p>
<p>oppiplaanoitten kansa, ja oppineuvot häätyvä olla kaikila kolmela kväänin kielen</p>
<p>varieteetila.</p>
<p>o Muuttaat opetuslakia siihen laihiin ette oikheuesta opetuksheen tullee individuelli ja</p>
<p>ette se täkkää koko maan, ei tyhä Tromssaa ja Finmarkkua.</p>
<p>o Se pittää olla oikheus valita kväänin toisena kielenä jatkokoulussa.</p>
<p>o Tehä maholiseksi valita kväänin vierokielenä perus- ja jatkokoulussa.</p>
<p>o Selvittäät kunka raavhailet saatais laajaa ja monenpuolista kväänin kielen opetusta.</p>
<p>o Työntekijät häytyvä saaha palkalista permisuunia kväänin kielen oppimista varten.</p>
<p>o Opettajilet jokka haluava jatkokoulausta kväänin kielessä, häytyy koulauksen aikana</p>
<p>maksaat palkkaa.</p>
<p>o Studentilet jotka studeeraava kvääniä, häytyy maksaat palkkaa.</p>
<p>o Laittaat kielen opetusta kieli-app:in kautta, samhaan laihiin ko Duolingo eli</p>
<p>pohjassaamin kielenopetusprogrami Davvin/Sámás.</p>
<p>o Alkaat kväänin meediahommia lapsia varten, esimerkiksi kvääniä NRK:n</p>
<p>Supernytthiin eli Ruijan Kaikhuun kvääninkielistä sisälystä nuoria varten.</p>
<p>o Hommata ette meänkielen ja kväänin välilä oon enämen yhtheistyötä poikki rajoitten.</p>
<p>o Kääntäät enämen kirjalisuutta, uutisiä ja muita tekstiä kvääniksi.</p>
<p>o Tehä työtä ette kväänin kielestä ajateltais paremin Tromssassa ja Finmarkussa, ja</p>
<p>lisätä koko maassa tietoa kväänin kielen ja sen statuksen ympärit. Tehä selväksi ette</p>
<p>kvääni oon Norjan kansalinen minoriteettikieli eikä suomen murret.</p>
<p>o Mooliplaanan kväänin kielen toimet häätyy ko’ota yhtheen ja evalueerata jokhainen</p>
<p>erittäin nette saama systemaatilisen ylitnäkymän siihen mitä jo oon sautettu.</p>
<p>o Oorninki missä oppilainaa kevitethään, häytyy koskeat kaikkia kväänin opinoita, se</p>
<p>oon ainua realistinen maholisuus opettajilet jokka aikova ottaat kväänin koulausta.</p>
<p>o Tehä isoman eron kväänin ja suomen opetuksen välissä.</p>
<p>o Lujentaat ja lisätä kommuunitten ressursia nette net pystyvä satsaamhaan enämen</p>
<p>kväänin kielheen ja kulttuurhiin lastentarhaissa ja koulussa.</p>
<p>o Tulkkikoulauksen opintopoengit pittää saaha paremin näkyvhiin.</p>
<p><em type="italic">Kveeni Suomi Liiton ulostuloja </em></p>
<p>o Suomen kieli oon Norjassa uhan alla, ja sen pittää ottaat myötä plaanhiin.</p>
<p>o Minoriteettikielisopimuksen tasan III pittää panna heti voimhaan suomen kielen</p>
<p>suhtheen, ja aikaa myöten maholisesti kansa kväänin kielen suhtheen.</p>
<p>o Kvääni- ja norjansuomalaisilet lapsilet pittää laittaat omia lastentarhaita.</p>
<p>o NRK:n TV:hen ja raadihoon häytyy saaha suomen ja piian kansa kvääninkieliset</p>
<p>päiväliset lähätykset.</p>
<p>o Se pittää etableerata uuen kvääni-suomi-aviisin ja kansa alkaat yhtheistyöhön</p>
<p>Suomen ja Ruottin meedioitten kansa.</p>
</body></document>
